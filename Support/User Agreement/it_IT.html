<html><head><meta http-equiv="Content-Type" content="text/html; charset=UTF-8"></head><body><div style="font-family: calibri; margin: 4px;">
<h1 style="text-align: center;">ELECTRONIC ARTS<br>ACCORDO CON L'UTENTE</h1>
<br><br>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">L'utilizzo dei giochi o di qualsiasi servizio di EA equivale all'accettazione dei presenti termini.</span></p>
<p>Benvenuti a EA. Questo Accordo regolamenta l'accesso e l'utilizzo da parte dell'utente di prodotti, contenuti e servizi offerti da EA o sue consociate ("EA"), quali software di gioco e relativi aggiornamenti, miglioramenti e funzioni, e tutti i servizi online e mobili, le piattaforme, i siti web e gli eventi in diretta presentati da EA o associati a essa (i "servizi EA" in generale). Questo Accordo viene stipulato tra l'utente e l'entità EA specificata di seguito nell'articolo 13B.</p>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">Se non si accettano le presenti condizioni, si prega di non installare né usare i giochi o i servizi di EA.</span></p>
<p>UTILIZZANDO I SERVIZI EA, SI ACCETTANO I PRESENTI TERMINI. QUALORA TALI TERMINI NON SIANO ACCETTATI, NON INSTALLARE NÉ UTILIZZARE I SERVIZI EA. GLI UTENTI CHE RISIEDONO IN DETERMINATI PAESI ACCETTANO ANCHE LA CLAUSOLA ARBITRALE E LA RINUNCIA ALLA CLASS ACTION DI CUI ALL'ARTICOLO 15 PER LA RISOLUZIONE DI EVENTUALI CONTROVERSIE CON EA.</p>
<br>
<h2>SOMMARIO</h2>
<ol style="font-weight; bold; color: #3300cc;">
<li><a href="#section1" style="color: #3300cc;">Account EA</a></li>
<li><a href="#section2" style="color: #3300cc;">Licenza</a></li>
<li><a href="#section3" style="color: #3300cc;">Contenuto e diritti</a></li>
<li><a href="#section4" style="color: #3300cc;">Disponibilità dei servizi e degli aggiornamenti EA</a></li>
<li><a href="#section5" style="color: #3300cc;">Il contenuto generato dagli utenti (UGC)</a></li>
<li><a href="#section6" style="color: #3300cc;">Regole di condotta</a></li>
<li><a href="#section7" style="color: #3300cc;">Giochi</a></li>
<li><a href="#section8" style="color: #3300cc;">Risoluzione ed altre sanzioni</a></li>
<li><a href="#section9" style="color: #3300cc;">Utilizzo dei Dati</a></li>
<li><a href="#section10" style="color: #3300cc;">Altri software, servizi e strumenti</a></li>
<li><a href="#section11" style="color: #3300cc;">Terze parti</a></li>
<li><a href="#section12" style="color: #3300cc;">Garanzie; Limitazione di responsabilità</a></li>
<li><a href="#section13" style="color: #3300cc;">Termini generali</a></li>
<li><a href="#section14" style="color: #3300cc;">Modifiche al presente Accordo</a></li>
<li><a href="#section15" style="color: #3300cc;">Risoluzioni delle controversie tramite arbitrato vincolante</a></li>
<li><a href="#section16" style="color: #3300cc;">Termini aggiuntivi per PlayStation®</a></li>
<li><a href="#section17" style="color: #3300cc;">Termini aggiuntivi applicabili agli acquisti per dispositivi mobili</a></li>
</ol>
<br>
<h2><a name="section1"></a>1. Account EA</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">È necessario un Account EA per giocare con la maggior parte dei giochi EA. Per creare un Account EA, occorre aver raggiunto almeno l'<a href="https://help.ea.com/it/help/account/online-access-for-child-accounts/" style="color: #ffffff;">età minima</a>; in caso contrario i genitori dell'utente devono leggere e accettare i presenti termini. EA può sospendere o chiudere l'account dell'utente in caso di inadempimento del presente accordo. È possibile cancellare il proprio Account EA o qualunque abbonamento EA in qualsiasi momento.</span></p>
<p>È necessario avere un Account EA per l'accesso e l'utilizzo di molti servizi EA, inclusi i giochi online.</p>
<p>Per creare un Account EA, occorre essere in possesso di un indirizzo e-mail valido e fornire informazioni veritiere ed accurate. L'utente deve essere idoneo all'uso dei servizi EA per i quali effettua la registrazione ed essere residente in un paese in cui è permesso l'utilizzo dei servizi EA.</p>
<p>L'utente deve aver compiuto almeno 14 anni (o altra età minima necessaria nel paese di residenza) per poter creare un Account EA. Se l'utente ha un'età compresa tra quella minima richiesta e 18 anni (o la maggiore età nel paese di residenza), deve rivedere e accettare il presente Accordo insieme a un genitore o tutore legale. I genitori e tutori legali sono responsabili delle azioni dei minori di 18 anni quando questi utilizzano i servizi EA. EA raccomanda a genitori e tutori legali di informarsi sui controlli parentali dei dispositivi utilizzati dai minori.</p>
<p>L'utente è responsabile delle attività svolte sul suo Account EA; l'Account è dell'utente e non deve essere condiviso. L'Account EA può essere sospeso o chiuso se qualcun altro lo utilizza per esercitare attività che violano il presente Accordo.</p>
<p>L'utente può chiudere il proprio Account EA o disdire un abbonamento a un servizio EA in qualsiasi momento contattando il Servizio clienti di EA all'indirizzo <a href="https://help.ea.com/it/" style="color: #3300cc;">help.ea.com/it/</a>. Al fine di completare la richiesta, EA potrebbe richiedere il pagamento delle spese sostenute, se contemplato dalla legge, e delle somme dovute a terzi o a fornitori di contenuti.</p>
<h2><a name="section2"></a>2. Licenza</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">EA garantisce l'accesso ai propri giochi e servizi per il divertimento personale dell'utente.</span></p>
<p>I servizi EA sono concessi in licenza, non venduti. EA fornisce all'utente una licenza personale, non esclusiva, revocabile, limitata e non trasferibile (ossia non condivisibile) per la fruizione dei servizi EA, ai quali l'utente ha accesso per fini non commerciali, in conformità del presente Accordo. L'utente non ha facoltà di accedere, copiare, modificare o distribuire i servizi, contenuti o diritti EA (come di seguito definiti), se non espressamente autorizzato da EA o qualora previsto dalla legge. L'utente non può decodificare o tentare di estrarre o utilizzare altrimenti il codice sorgente o altri dati dai servizi EA senza espressa autorizzazione di EA o della legge. EA o i suoi licenzianti sono titolari di tutti gli altri diritti, inclusi tutti i diritti e i titoli riguardanti i servizi EA e i diritti di proprietà intellettuale associati, e si riservano tali diritti.</p>
<h2><a name="section3"></a>3. Contenuto e diritti</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">EA fornisce giochi, funzionalità e contenuti attraverso una serie di diritti. Alcuni diritti vengono sbloccati usando moneta virtuale, che non ha alcun valore al di fuori dei giochi di EA.</span></p>
<p>I servizi EA includono il contenuto e i diritti. Il contenuto comprende software, tecnologia, testo, pubblicazioni nei forum e nelle chat, profili, widget, messaggi, link, e-mail, musica, suono, grafica, foto, video, codice e tutto il materiale audio-visivo o altro materiale che appare o proviene dai servizi di EA, nonché il design e l'aspetto dei nostri siti web. Il contenuto include anche il contenuto generato dagli utenti ("UGC"). L'UGC comprende i profili degli Account EA, le pubblicazioni nei forum, il contenuto del profilo e altri contenuti forniti dagli utenti ai servizi EA. Tutti i contenuti sono di proprietà di EA e dei suoi concessori di licenza o sono concessi in licenza ad EA o ai suoi concessori, come previsto dall'articolo 5 di seguito.</p>
<p>I diritti sono concessi in licenza da EA agli utenti per permettere l'accesso o l'uso degli elementi online e offline dei servizi EA. Esempi di diritti includono l'accesso a contenuti digitali o sbloccabili, funzionalità aggiuntive o migliorate (tra cui i servizi multigiocatore), abbonamenti, risorse virtuali, codici e chiavi di sblocco, codici seriali o autenticazione online, sfide di gioco e punti, monete o valute virtuali.</p>
<p>Questi punti, monete o valute virtuali sono definiti "moneta virtuale EA". Quando l'utente ottiene moneta virtuale EA, da noi o dai nostri partner autorizzati, riceve una licenza revocabile, non-esclusiva, non-cedibile, limitata e personale per l'accesso e la scelta dei diritti che EA rende espressamente disponibili.</p>
<p>La moneta virtuale EA non ha valore monetario e non ha valore al di fuori dei nostri prodotti e servizi. È vietato vendere, commerciare, trasferire o scambiare in denaro la moneta virtuale EA; questa può essere riscattata solo per i diritti disponibili per i servizi EA. La moneta virtuale EA non è rimborsabile e l'utente non ha diritto ad alcun rimborso per la moneta virtuale EA eventualmente non utilizzata. Se la moneta virtuale EA viene rimborsata per un diritto, tale diritto non è restituibile, scambiabile o rimborsabile. Se l'utente vive in Giappone, acconsente di usare qualsiasi moneta virtuale EA entro 180 giorni dalla data di acquisto.</p>
<p>L'attrezzatura, la connessione a Internet e gli addebiti necessari per accedere ai servizi EA sono interamente a carico dell'utente.</p>
<h2><a name="section4"></a>4. Disponibilità dei servizi e degli aggiornamenti EA</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">I giochi e servizi di EA potrebbero non essere sempre disponibili o funzionanti su tutti i dispositivi. EA può anche apportare aggiornamenti o modifiche ai propri giochi e servizi, che potrebbero influenzare l'utilizzo o i progressi di gioco dell'utente.</span></p>
<p>Non si garantisce la disponibilità di qualsivoglia servizio, contenuto o diritto EA in qualsiasi momento o luogo, né in un particolare momento e non si garantisce che un particolare servizio, contenuto o diritto verrà offerto per un determinato periodo di tempo. EA non garantisce che i servizi EA siano accessibili da tutti i dispositivi, tramite uno specifico fornitore di connessione Internet o in tutte le aree geografiche.</p>
<p>EA potrebbe aggiornare periodicamente i propri servizi, contenuti e diritti senza fornire alcun preavviso. Tali aggiornamenti e modifiche potrebbero rendersi necessari per continuare a usufruire dei servizi EA.</p>
<p>EA potrebbe dover aggiornare o azzerare alcuni parametri per bilanciare il gioco e l'uso dei servizi EA. Tali aggiornamenti o "reset" potrebbero causare arretramenti dell'utente all'interno della realtà di gioco in questione e potrebbero incidere su personaggi, giochi, gruppi o altri diritti sotto il controllo dell'utente.</p>
<p>EA può anche intraprendere azioni sull'Account EA e sui diritti dell'utente senza preavviso per proteggere l'utente o EA, ad esempio impedire l'accesso non autorizzato, reimpostare le password dell'Account EA, sospendere l'accesso all'Account EA, eliminare i dati o rimuovere l'Account EA dai servizi EA. La disponibilità dei servizi EA per l'utente potrebbe cambiare anche in risposta a effettive o presunte violazioni delle Regole di condotta, come specificato nell'articolo 6.</p>
<h2><a name="section5"></a>5. Il contenuto generato dagli utenti (UGC)</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">L'utente consente a EA e ai giocatori di EA di usare gratuitamente tutto ciò che l'utente carica o crea (UGC) all'interno dei giochi e servizi di EA. L'utente è responsabile del proprio UGC, il quale deve essere di proprietà dell'utente o contenuto che l'utente è autorizzato a usare.</span></p>
<p>L'utente è responsabile del proprio UGC. Gli utenti non sono autorizzati a inviare UGC che viola i diritti di proprietà intellettuale di terze parti o la legge, il presente Accordo o un diritto alla privacy di terzi o il diritto alla pubblicità.</p>
<p>A sua discrezione, EA ha facoltà di rimuovere, modificare o disattivare l'UGC per qualsivoglia ragione, compreso il caso in cui EA determini ragionevolmente che l'UGC viola il presente Accordo. EA non si assume alcuna responsabilità per l'eliminazione dell'UGC, per la sua mancata eliminazione o di altri contenuti. EA non controlla tutti gli UGC preventivamente e non sostiene né approva qualsiasi UGC presente nei servizi EA.</p>
<p>Quando l'utente fornisce UGC, concede a EA e ai suoi licenzianti e licenziatari una licenza non-esclusiva, perpetua, trasferibile, globale e cedibile in sublicenza per l'uso, l'hosting, l'archiviazione, la riproduzione, la modifica, la creazione di opere derivate, l'esibizione in pubblico, la visualizzazione in pubblico o altrimenti la trasmissione o comunicazione dell'UGC o di una parte di esso, in qualsiasi maniera o forma, su qualsiasi supporto o in qualsiasi sede, che sia ora conosciuto o progettato in futuro, senza comunicazioni, pagamenti o attribuzioni di alcun tipo all'utente o a terzi. Inoltre, l'utente garantisce a tutti gli altri soggetti che hanno facoltà di accedere e utilizzare UGC o un servizio EA, il diritto di utilizzare, copiare, modificare, visualizzare, eseguire o creare opere derivate, nonché comunicare e distribuire altrimenti l'UGC su o tramite il servizio EA in questione, senza alcun preavviso, attribuzione o indennizzo.</p>
<h2><a name="section6"></a>6. Regole di condotta</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">EA vuole che gli utenti si divertano con i propri giochi, quindi si aspetta che tutti i giocatori rispettino EA, i suoi dipendenti e rappresentanti e gli altri giocatori. Ciò significa, tra l'altro, rispettare la legge, non barare, non offendere, non violare il software di EA, non mandare spam o usare bot, e non mentire a EA o ai giocatori. Questi sono solo esempi. Si invita a leggere l'elenco completo dei divieti nelle Regole di condotta.</span></p>
<p>Quando l'utente accede ai servizi EA o li utilizza, accetta di:</p>
<ul>
<li>Non violare alcuna legge, norma o regolamento.</li>
<li>Non interferire od ostacolare i servizi EA o i server o le reti utilizzati per supportare o fornire detti servizi, incluse attività di hacking o cracking dei servizi EA.</li>
<li>Non utilizzare software o programmi che possano danneggiare, interferire od ostacolare i servizi EA o i computer o proprietà di altri soggetti, quali attacchi finalizzati al diniego del servizio, invio di posta indesiderata, hacking, caricamento di virus informatici, worm, trojan, cancelbot, spyware, file corrotti e time bomb.</li>
<li>Non interferire od ostacolare l'utilizzo di un servizio EA da parte di altri giocatori. Questo include ostacolare il normale svolgimento del gioco, la chat o il dialogo all'interno di un servizio EA tramite, ad esempio, il ricorso a un linguaggio molesto o volgare, un atteggiamento offensivo, uso eccessivo dello shouting (lettere maiuscole), invio di posta indesiderata, flooding o uso ripetuto del tasto indietro.</li>
<li>Non molestare, minacciare, intimidire, mettere in imbarazzo, inviare posta indesiderata né compiere qualsiasi altra azione indesiderata nei confronti di un altro giocatore o di un dipendente o rappresentante di EA, come ad esempio inviare di continuo messaggi indesiderati o attacchi personali e commenti riguardanti la razza, l'orientamento sessuale, la religione, la cultura, ecc. L'incitamento all'odio non è tollerato. Non saranno tollerati comportamenti indesiderati nei confronti di dipendenti e rappresentanti di EA a causa della loro affiliazione a EA nei Servizi EA o altrove.</li>
<li>Non contribuire a UGC né organizzare o partecipare ad attività, gruppi o associazioni inappropriati, offensivi, molesti, blasfemi, violenti, minatori, che utilizzano una retorica volgare e di odio, oscena, sessualmente esplicita, diffamatoria, illecita, irrispettosa della privacy altrui o altrimenti ragionevolmente discutibili.</li>
<li>Non pubblicare, inviare, caricare o distribuire UGC o contenuto illegale o per il quale l'utente non possiede l'autorizzazione alla diffusione.</li>
<li>Non pubblicare, inviare, caricare o distribuire alcun contenuto, come ad esempio un tema, nome, nome utente, avatar, persona, o altro materiale o informazione, che EA (agendo ragionevolmente e obiettivamente) reputi inappropriato, offensivo, denigratorio, molesto, profano, diffamatorio, intimidatorio, osceno, sessualmente esplicito, illecito, irrispettoso della privacy altrui, volgare, offensivo, indecente o illegale.</li>
<li>Non inviare messaggi con fini diversi dalla comunicazione personale. I messaggi vietati comprendono pubblicità, spam, lettere a catena, marketing piramidale o altri tipi di richieste o attività commerciali.</li>
<li>Non impersonare altri soggetti o lasciare intendere di essere un dipendente o un rappresentante EA.</li>
<li>Non utilizzare impropriamente il servizio di assistenza di gioco o i pulsanti di reclamo e non effettuare comunicazioni non veritiere al personale di EA.</li>
<li>Non tentare di ottenere o acquisire illegalmente password, informazioni sugli account o altre informazioni private di altri soggetti sui servizi EA.</li>
<li>Non utilizzare alcun metodo di pagamento o sistema di rimborso per l'accesso, l'acquisto, o la restituzione di servizi EA per scopi fraudolenti, o senza il permesso del proprietario autorizzato o altrimenti in relazione a un reato o ad altra attività illecita.</li>
<li>Non utilizzare robot, spider o altri dispositivi o processi automatici per accedere ai servizi EA per alcun motivo, ad esempio estrazione di dati tramite scraping, abuso dei servizi EA, creazione di account o copia di materiali.</li>
<li>Non modificare alcun file o altre parti del servizio EA senza specifica autorizzazione di EA.</li>
<li>Non utilizzare o distribuire programmi o strumenti software non autorizzati (come "auto", "macro" o software per barare o di hacking), né utilizzare exploit, bug o problemi dei servizi EA a proprio vantaggio.</li>
<li>Non farsi coinvolgere e non aiutare altri a barare o ad assumere altri comportamenti anticoncorrenziali (come boosting, collusione, manipolazione di partite o di matchmaking).</li>
<li>Non utilizzare o distribuire software o contenuti EA contraffatti, compresa la moneta virtuale EA.</li>
<li>Non tentare di utilizzare un servizio EA su un servizio o attraverso un servizio non controllato o autorizzato da EA, e non confondere intenzionalmente la connessione di rete, l'ubicazione o altri metadati per ottenere l'accesso a un servizio EA, effettuare acquisti o accedere in altro modo a un servizio EA.</li>
<li>Non vendere, acquistare, condividere, commerciare o altrimenti trasferire od offrire di trasferire il proprio Account EA, qualsiasi accesso personale ai servizi EA, o qualsiasi contenuto EA associato all'Account EA dell'utente, compresi la moneta virtuale EA ed altri diritti, sia all'interno di un servizio EA o su un sito web di terzi, o in connessione con qualsiasi transazione fuori dal gioco, se non espressamente autorizzata da EA.</li>
<li>Non utilizzare il servizio EA in un paese in cui EA non è autorizzata a offrire tali servizi, secondo le leggi per il controllo delle esportazioni.</li>
<li>Se il servizio EA richiede all'utente di creare un "nome utente" o una "persona" per rappresentare l'utente stesso nel gioco e online, a questi non è concesso di usare il suo nome reale, né un nome utente o una persona già utilizzati da altri o che EA reputa volgari od offensivi o che violano i diritti di altri soggetti.</li>
<li>Non impegnarsi in alcuna attività che disturbi significativamente l'ambiente di gioco pacifico, corretto e rispettoso di un servizio EA.</li>
<li>Non fare uso di informazioni che siano relative a utenti e che siano disponibili pubblicamente in qualsiasi servizio EA (ad esempio, una classifica) per fini non legati al servizio. Questo include eventuali tentativi di identificare tali utenti nel mondo reale.</li>
<li>Non promuovere, incoraggiare né partecipare alle sopraccitate attività illecite.</li>
</ul>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">Per far rispettare queste regole, EA si riserva il diritto di monitorare le attività dell'utente e di rimuovere qualsiasi UGC. In caso di inosservanza delle regole, EA può mandare un avvertimento all'utente, procedere alla sospensione temporanea o definitiva dell'Account EA dell'utente o porre altre limitazioni all'Account EA, ai giochi o ai relativi servizi dell'utente.</span></p>
<p>Se l'utente o una terza parte che usa l'Account EA dell'utente viola queste regole e non pone rimedio a tale violazione dopo un avvertimento, EA può procedere nei confronti dell'utente, compresa la revoca dell'accesso ad alcuni o a tutti i servizi, contenuto o diritti di EA, o chiudere l'Account EA dell'utente come descritto nell'articolo 8. In caso di gravi infrazioni, EA può procedere nei confronti dell'utente senza alcun preavviso. Alcuni esempi di gravi infrazioni comprendono, a mero titolo esemplificativo: promuovere, incoraggiare o impegnarsi in azioni di hacking, vendere account EA o diritti EA (comprese monete virtuali ed oggetti) senza il permesso di EA, eccessive vessazioni, o minacciare attività illegali. Se possibile, EA informerà l'utente dell'azione intrapresa in risposta alle violazioni delle norme o del presente Accordo.</p>
<p>Taluni servizi EA specifici possono comportare regole aggiuntive che si applicano alla condotta dell'utente in relazione agli stessi.</p>
<p>Qualora un utente rilevi che un altro utente sta violando tali regole, si raccomanda di denunciare questa attività ad EA utilizzando le funzioni "Guida" e "Segnala abuso" del servizio EA interessato, se disponibile, oppure contattando l'assistenza clienti all'indirizzo <a href="https://help.ea.com/it/" style="color: #3300cc;">help.ea.com/it</a>.<br><br>A sua discrezione, EA può monitorare o registrare l'attività online o il contenuto dei servizi EA e ha facoltà di eliminare qualsiasi contenuto da qualsivoglia servizio EA. Gli utenti devono tener presente che comunicazioni e UGC nei servizi EA sono pubblici e possono essere visualizzati da altri.</p>
<p>L'utilizzo dei servizi EA è soggetto alla Politica sulla privacy e sui cookie, disponibile all'indirizzo <a href="https://tos.ea.com/legalapp/WEBPRIVACY/US/it/PC/" style="color: #3300cc;">privacy.ea.com/it</a>, che è inclusa come riferimento all'interno del presente Accordo.</p>
<h2><a name="section7"></a>7. Giochi</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">Il presente articolo si applica ai giochi di EA, in particolare ai giochi per PC, e alle piattaforme di gioco di proprietà di EA, come l'EA app o Origin.</span></p>
<p>Il presente articolo si applica ai giochi e agli abbonamenti ai giochi di EA ("Giochi EA"), inclusi i Giochi EA che girano su personal computer ("Giochi EA PC"), e l'applicazione client di proprietà di EA con relativi servizi che distribuisce i Giochi EA PC (attualmente l'"EA app" <a href="https://www.origin.com/it-it/about" style="color: #3300cc;">https://www.origin.com/it-it/about</a>).</p>
<h3>A. Misure di protezione tecniche e del contenuto</h3>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">EA utilizza software di sicurezza specifici per contrastare la pirateria e l'uso di trucchi, e manomettere tale sistema potrebbe comportare la perdita dell'accesso ai giochi di EA.</span></p>
<p>EA utilizza misure di protezione tecniche o del contenuto sviluppate da EA o da partner terzi per i servizi EA per evitare la pirateria e la copia o l'utilizzo non autorizzato dei Giochi EA. Il tentativo di aggirare, disattivare o manomettere queste misure terminerà la presente licenza.</p>
<h3>B. EA app</h3>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">Per giocare ai giochi su PC, potrebbe essere necessario installare il software della piattaforma di distribuzione per PC di EA. Tale software potrebbe essere aggiornato automaticamente. EA fornisce istruzioni per consentire all'utente di disinstallare i propri giochi e software.</span></p>
<p>Per giocare ai Giochi EA PC, EA potrebbe richiedere l'installazione e l'utilizzo dell'applicazione client EA app o dell'applicazione successore. Affinché l'EA app possa autenticare e verificare la licenza dell'utente per il Gioco EA PC ("Autenticazione"), sono necessari un Account EA, l'accettazione del presente Accordo da parte dell'utente e una connessione a Internet.</p>
<p>Per l'accesso e l'utilizzo dei servizi EA associati a un Gioco EA PC, potrebbe essere necessario registrarsi con il codice seriale contenuto nel Gioco EA PC. Il codice seriale fornito con il Gioco EA PC sarà verificato durante l'Autenticazione. L'Autenticazione è limitata a un Account EA per codice seriale, il che significa che il Gioco EA PC non è trasferibile. L'utente può avviare un Gioco EA PC e accedervi su non più di cinque macchine uniche nel corso di 24 ore.</p>
<p>L'EA app e i Giochi EA PC potrebbero scaricare e installare aggiornamenti, miglioramenti e funzionalità aggiuntive. L'utente accetta che EA non ha alcun obbligo di supportare le versioni precedenti dell'EA app in seguito alla disponibilità di aggiornamenti, miglioramenti e/o implementazioni di funzionalità aggiuntive. EA può fornire all'utente la possibilità di scaricare, installare e utilizzare una versione Alpha o Beta dell'EA app in base agli stessi termini di cui al presente Accordo.</p>
<p>Le <a href="https://help.ea.com/it-it/help/origin/origin/manually-uninstalling-origin/" style="color: #3300cc;">istruzioni</a> per disinstallare il client EA app si trovano sul sito dell'assistenza di EA, <a href="https://help.ea.com/it/" style="color: #3300cc;">help.ea.com/it/</a>.</p>
<p>L'utente può disinstallare i Giochi EA PC in qualsiasi momento utilizzando l'interfaccia dell'EA app ed eliminando i rimanenti file salvati in locale. Punkbuster potrebbe restare sul computer dell'utente dopo la disinstallazione. Per disinstallare Punkbuster, avviare l'eseguibile che si trova all'indirizzo <a href="https://www.evenbalance.com/downloads/pbsvc/pbsvc.exe" style="color: #3300cc;">https://www.evenbalance.com/downloads/pbsvc/pbsvc.exe</a>.</p>
<h3>C. Monitoraggio e misure anti-frode</h3>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">EA installa software per rilevare l'uso di trucchi o hacking. Tali programmi inviano a EA dati relativi al computer dell'utente.</span></p>
<p>EA utilizza tecnologie per rilevare e prevenire le frodi nell'uso dei servizi EA e, in particolare, dei Giochi EA. Tali tecnologie possono essere sviluppate da EA o da terze parti.</p>
<p>Quando l'utente avvia un gioco in modalità online, queste tecnologie potrebbero attivarsi usando i privilegi del kernel, dell'amministratore o dell'utente e monitorare il gioco dell'utente e la RAM del dispositivo, i processi, le comunicazioni e l'archiviazione dei file per il rilevamento di infrazioni e l'applicazione delle Regole di condotta di cui all'articolo 6, incluso l'uso di programmi non autorizzati di terzi. Un programma non autorizzato di terzi è un programma o file (ad es. “add-on”, “mod”, “hack”, “trainer”, o “cheat”) che, secondo EA, (i) consente o agevola truffe di ogni tipo; (ii) consente agli utenti di modificare o violare l'interfaccia, l'ambiente e/o l'esperienza di gioco in qualsiasi modo non espressamente autorizzato da EA; o (iii) intercetta, "estrae" o raccoglie in altro modo informazioni dal gioco o attraverso il gioco.</p>
<p>EA può raccogliere informazioni pertinenti necessarie per finalità di indagine e applicazione delle regole, come le informazioni dell'account dell'utente, i dettagli relativi a un programma non autorizzato di terzi, qualsiasi file di Giochi EA PC modificato e l'ora e data in cui è stata rilevata la truffa. In caso di truffa, la società si riserva il diritto di revocare la Licenza dell'utente e di chiudere il suo Account EA.</p>
<p>Quando l'utente esce da un gioco online, queste tecnologie anti-frode saranno disattivate.</p>
<h2><a name="section8"></a>8. Risoluzione ed altre sanzioni</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">In caso di inadempimento del presente Accordo o di violazione della legge, EA può sospendere temporaneamente o definitivamente l'uso dei giochi e servizi EA senza riconoscere rimborsi.<br><br>Qualora EA decida di disattivare un gioco o un servizio, ne darà comunicazione con almeno 30 giorni di anticipo.</span></p>
<p>Il presente Accordo è valido fino alla sua risoluzione da parte dell'utente o di EA. EA ha il diritto di impedire all'utente l'accesso ai servizi EA o all’Account EA e l’uso degli stessi qualora ravvisi una violazione del presente Accordo oppure un uso illecito, improprio o fraudolento dei servizi EA sull'Account EA dell’utente. Ove possibile, EA avviserà l'utente di tale recesso. Nel caso in cui l'Account EA venga chiuso, l'utente potrebbe perdere il proprio nome utente o persona. Qualora l'utente disponga di più di un Account EA, a seconda del tipo di violazione o uso improprio, EA ha facoltà di chiudere tutti gli Account EA dell’utente e di revocare tutti i relativi diritti. Qualora l'Account EA sia chiuso, l'utente non avrà più accesso allo stesso e ai relativi diritti e potrà vedersi vietato l'accesso ai servizi EA e l’utilizzo dei suddetti servizi in futuro. In caso di risoluzione del presente Accordo, sarà revocata anche la licenza prevista dallo stesso.</p>
<p>Anziché sciogliere il presente Accordo e prima di un eventuale scioglimento, EA ha facoltà di avvisare l'utente, sospendere o modificare l'accesso dell'utente a un particolare servizio EA o all'Account EA dell'utente, rimuovere o revocare diritti a livello di Account EA o di dispositivo, rimuovere o cancellare qualsiasi contenuto che non sia conforme al presente Accordo o impedire al dispositivo o alla macchina dell’utente di accedere a specifici servizi EA. Qualora EA intraprenda una delle azioni descritte nel presente articolo, l'utente non avrà diritto ad alcun rimborso (fermi restando eventuali diritti di rimborso previsti per legge) e nessun diritto sarà accreditato all’utente o sarà convertito in denaro o in altre forme di rimborso.</p>
<p>EA ha facoltà di revocare qualsiasi servizio EA in ogni momento, con un preavviso di almeno trenta giorni inviato via e-mail (se disponibile), all'interno del servizio EA in questione, oppure pubblicato sulla pagina degli aggiornamenti sui servizi del sito web EA (<a href="https://www.ea.com/it-it/service-updates" style="color: #3300cc;">https://www.ea.com/it-it/service-updates</a>). In seguito all'interruzione di servizi online, EA non fornirà aggiornamenti software per i propri titoli e non potrà garantire che i propri giochi continuino a funzionare su sistemi operativi aggiornati o nuovi o che siano disponibili per il download attraverso i servizi di distribuzione dell'applicazione, come l'iOS App Store e il Google Play Store. In seguito all’interruzione di un servizio online, qualsiasi gioco disponibile tramite tale servizio di distribuzione di applicazioni potrebbe essere eliminato senza alcuna comunicazione all’utente.</p>
<p>Qualora l'utente ritenga che sia stata intrapresa un'azione nei confronti del suo account o dispositivo per errore, è pregato di contattare l'assistenza clienti all'indirizzo <a href="https://help.ea.com/it/" style="color: #3300cc;">help.ea.com/it/</a>.</p>
<p>Se l'utente recede dal presente Accordo, accetta di interrompere ogni utilizzo dei servizi EA.</p>
<p>Gli articoli 5, 8, 9 e 11-15 del presente Accordo conserveranno la propria validità anche dopo la risoluzione dell'Accordo stesso.</p>
<h2><a name="section9"></a>9. Utilizzo dei Dati</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">EA raccoglie vari dati quando l'utente utilizza i giochi di EA (anche offline) al fine di gestire la propria attività, migliorare i propri prodotti e servizi, far rispettare le regole e comunicare con l'utente. Si invita a leggere la Politica sulla privacy e sui cookie di EA all'indirizzo <a href="https://tos.ea.com/legalapp/WEBPRIVACY/US/it/PC/" style="color: #ffffff;">privacy.ea.com/it</a>.</span></p>
<p>Quando l'utente utilizza i servizi EA, EA può raccogliere e immagazzinare dati dal computer o dispositivo in uso, incluse informazioni sul computer o su dispositivo, hardware, software installato e sistema operativo (quali indirizzo IP e ID dispositivo), informazioni sull'uso del servizio EA, statistiche di gioco e d'uso, interazioni di sistema e hardware periferico. Se l'utente utilizza il servizio EA offline, questi dati verranno memorizzati sul dispositivo e trasmessi a EA quando il dispositivo si connetterà a Internet. EA utilizza queste informazioni per la propria attività, per migliorare i prodotti e servizi, per fornire servizi e comunicare con l'utente (anche a scopo promozionale), per fornire aggiornamenti del software, contenuti generati dinamicamente e supporto software, nonché per far rispettare questo Accordo, risolvere problemi o comunque migliorare l'esperienza dell'utente. Se l'utente partecipa a servizi online, EA può anche raccogliere, usare, archiviare, trasmettere e pubblicare dati statistici concernenti il gioco (inclusi punteggi, posizioni in classifica e sfide completate) o identificare il contenuto creato e condiviso dall'utente con altri giocatori.</p>
<p>I dati dell'utente vengono raccolti, usati, salvati e trasmessi da EA Inc. negli Stati Uniti, in conformità della Politica sulla privacy e sui cookie EA all'indirizzo <a href="https://tos.ea.com/legalapp/WEBPRIVACY/US/it/PC/" style="color: #3300cc;">privacy.ea.com/it</a>.</p>
<p>È possibile gestire alcune preferenze sulla raccolta dati nella scheda Impostazioni del client dei Giochi EA PC.</p>
<h2><a name="section10"></a>10. Altri software, servizi e strumenti</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">In caso di aggiornamento dei giochi da parte di EA, è possibile che all'utente occorra un nuovo software per continuare a giocare.</span></p>
<p>I servizi di EA possono richiedere o consentire all'utente di scaricare software, aggiornamenti o patch del software, o altre risorse o strumenti di EA o dei suoi concessori di licenze sul computer dell'utente, sui dispositivi o sui sistemi di intrattenimento. Queste tecnologie possono variare da una piattaforma all'altra e le prestazioni dei servizi EA possono cambiare a seconda del computer o altre attrezzature. L'utente è consapevole del fatto che potrebbero essere necessari alcuni aggiornamenti di queste tecnologie per continuare a usare i servizi EA. Tali aggiornamenti potrebbero talvolta includere funzioni o contenuti bloccati, il cui accesso comporterà costi aggiuntivi per l'utente. L'utente consente ad EA di installare automaticamente gli aggiornamenti disponibili per i servizi EA. La mancata installazione degli aggiornamenti disponibili potrebbe impedire di utilizzare i servizi EA, inclusi i Giochi EA PC.</p>
<h2><a name="section11"></a>11. Terze parti</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">L'utente è responsabile per l'utilizzo dei server di gioco e dei servizi non di proprietà di EA.</span></p>
<p>Alcuni servizi EA possono fornire all'utente l'opzione di giocare su server non di proprietà o sotto il controllo di EA. EA non controlla tali servizi e non è responsabile per l'uso del servizio EA attraverso di essi. Tali servizi di terzi potrebbero essere soggetti a termini e restrizioni aggiuntive o diverse.</p>
<p>I servizi EA possono comprendere hyperlink a siti web di terze parti. Tali siti possono raccogliere dati dall'utente o richiedere informazioni personali. EA non controlla tali siti web e non è responsabile per il loro contenuto né per la raccolta, l'utilizzo o la divulgazione di informazioni personali.</p>
<h2><a name="section12"></a>12. Garanzie; Limitazione di responsabilità</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">EA non fa promesse riguardo al proprio software, ma il diritto locale del paese dell'utente potrebbe disporre alcune garanzie. I risarcimenti danni che l'utente può ottenere in caso di controversie sono limitati.</span></p>
<p>SE L'UTENTE RISIEDE NELLO SPAZIO ECONOMICO EUROPEO (SEE), NEL REGNO UNITO O IN SVIZZERA, I SERVIZI EA VENGONO FORNITI CON RAGIONEVOLE CURA E PROFESSIONALITÀ, SENZA ASSUNZIONE DI ALCUN ALTRO IMPEGNO O GARANZIA CONCERNENTI I SERVIZI EA. SE L'UTENTE RISIEDE FUORI DAL SEE, DAL REGNO UNITO E DALLA SVIZZERA, I SERVIZI EA SONO CONCESSI IN LICENZA E FORNITI "COSÌ COME SONO". L'UTENTE LI UTILIZZA A SUO RISCHIO E PERICOLO. NELLA MISURA MASSIMA CONSENTITA DALLE LEGGI VIGENTI, EA NON FORNISCE GARANZIE ESPRESSE, IMPLICITE O LEGALI, COMPRESE LE GARANZIE DI COMMERCIABILITÀ, QUALITÀ ADEGUATA, IDONEITÀ A UN DATO SCOPO, RISPETTO DEI DIRITTI DI TERZI, NÉ GARANZIE DERIVANTI DA TRATTATIVE, USI O CONSUETUDINI. EA NON FORNISCE GARANZIE CONTRO L'INTERFERENZA NELLA FRUIZIONE DEL PRODOTTO O DEL SERVIZIO EA, SUL FATTO CHE EA SODDISFERÀ I REQUISITI DELL'UTENTE, CHE IL FUNZIONAMENTO DEL SERVIZIO EA NON SARÀ INTERROTTO E CHE NON SI VERIFICHERANNO ERRORI, BUG, CORRUZIONE, PERDITE, INTERFERENZA, HACKING O VIRUS O CHE I SERVIZI EA SARANNO COMPATIBILI TRA LORO E CON ALTRI SOFTWARE. EA NON FORNISCE ALCUNA GARANZIA IN MERITO A PRODOTTI O SERVIZI DI TERZE PARTI OFFERTI TRAMITE IL NEGOZIO DELL'EA APP. SI VEDA <a href="https://help.ea.com/it-it/help/account/electronic-arts-warranty-policy/" style="color: #3300cc;">https://help.ea.com/it-it/help/account/electronic-arts-warranty-policy/</a> PER MAGGIORI INFORMAZIONI SULLA GARANZIA LEGALE O ALTRI DIRITTI DEL CONSUMATORE NEL PAESE DI RESIDENZA E <a href="https://help.ea.com/en-au/help/account/electronic-arts-warranty-policy/" style="color: #3300cc;">https://help.ea.com/en-au/help/account/electronic-arts-warranty-policy/</a> PER I DIRITTI DEI CONSUMATORI AUSTRALIANI.</p>
<p>SE L'UTENTE RISIEDE NELLO SEE, NEL REGNO UNITO O IN SVIZZERA, EA E I SUOI DIPENDENTI, LICENZIANTI E PARTNER COMMERCIALI NON SARANNO RESPONSABILI NEI CONFRONTI DELL'UTENTE PER EVENTUALI PERDITE O DANNI DERIVANTI DALLE AZIONI DELL'UTENTE O DALL'INADEMPIMENTO DEL PRESENTE ACCORDO, O CHE SORGANO COME CONSEGUENZA DI ATTI O OMISSIONI COMPIUTI DA TERZE PARTI (O ALTRI SOGGETTI) AL DI FUORI DEL CONTROLLO DI EA. SE L'UTENTE RISIEDE FUORI DAL SEE, DAL REGNO UNITO E DALLA SVIZZERA, NELLA MASSIMA MISURA CONSENTITA DALLE LEGGI VIGENTI, EA E I SUOI DIPENDENTI, CONCESSORI DI LICENZE E PARTNER COMMERCIALI NON SARANNO RESPONSABILI NEI SUOI CONFRONTI PER EVENTUALI PERDITE NON IMPUTABILI ALLA VIOLAZIONE DA PARTE DI EA DEL PRESENTE ACCORDO O PER DANNI INDIRETTI, INCIDENTALI, CONSEGUENTI, PUNITIVI O SPECIALI. I TIPI DI DANNI ESCLUSI COMPRENDONO, AD ESEMPIO, PERDITE FINANZIARIE (QUALI PERDITE DI ENTRATE O PROFITTI), COSTI DI SOSTITUZIONE DI BENI O SERVIZI, INTERRUZIONE O BLOCCO DELL'ATTIVITÀ, PERDITA DI DATI, PERDITA DI AVVIAMENTO E GUASTI O MALFUNZIONAMENTI DEL COMPUTER. QUESTA LIMITAZIONE SI APPLICA A QUALSIASI RIVENDICAZIONE DERIVANTE DA O COLLEGATA AL PRESENTE ACCORDO DI LICENZA O SERVIZIO EA, SIANO ESSE BASATE SU CONTRATTO, ILLECITO CIVILE, LEGGE, RESPONSABILITÀ OGGETTIVA O ALTRO. SI APPLICA ANCHE NEL CASO IN CUI EA FOSSE INFORMATA O AVREBBE DOVUTO ESSERE INFORMATA DELLA POSSIBILITÀ DI TALI DANNI. L'UTENTE POTRÀ ESSERE RISARCITO SOLO PER I DANNI DIRETTI E PER UN AMMONTARE NON SUPERIORE A QUANTO HA EFFETTIVAMENTE PAGATO PER IL SERVIZIO EA INTERESSATO. EA NON LIMITA LA PROPRIA RESPONSABILITÀ PER FRODE, GRAVE NEGLIGENZA, COMPORTAMENTO DOLOSO, MORTE O LESIONI PERSONALI. IN ALCUNE GIURISDIZIONI NON SONO CONSENTITE LE ESCLUSIONI E LIMITAZIONI DI CUI SOPRA, PERTANTO ALCUNE DI ESSE, O TUTTE, POTREBBERO NON VALERE PER ALCUNI UTENTI.</p>
<p>Se l'utente ha acquistato una copia fisica del servizio EA presso un negozio fisico negli Stati Uniti e non accetta i termini del presente Accordo e non ha installato o utilizzato il servizio EA, è possibile restituirlo ottenendo un rimborso o cambiarlo entro trenta (30) giorni dalla data d'acquisto nel luogo in cui l'acquisto è stato effettuato, seguendo le istruzioni fornite all'indirizzo <a href="https://help.ea.com/it-it/help/account/electronic-arts-warranty-policy/" style="color: #3300cc;">https://help.ea.com/it-it/help/account/electronic-arts-warranty-policy/</a>.</p>
<h2><a name="section13"></a>13. Termini generali</h2>
<h3>A. Esaustività dell'Accordo</h3>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">Qualsiasi modifica del presente Accordo richiede la forma scritta e la sottoscrizione da parte di EA.</span></p>
<p>Il presente Accordo, insieme a ogni altro termine posto da EA al fine di disciplinare la fruizione dei servizi EA, costituisce l'intero accordo tra l'utente ed EA. L'Accordo non può essere emendato o modificato se non in forma scritta e firmata da EA. Il mancato esercizio da parte di EA di qualsiasi diritto ai sensi del presente Accordo non costituisce una rinuncia a tale diritto o a qualsiasi altro diritto. Qualora una parte del presente Accordo risulti inapplicabile, tutte le altre parti dell'Accordo rimarranno pienamente valide e in vigore.</p>
<h3>B. Diritto applicabile</h3>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">Se l'utente risiede negli Stati Uniti, in Canada o in Giappone, il presente Accordo si intende sottoscritto tra l'utente ed Electronic Arts Inc. Se l'utente risiede in un altro paese, il presente Accordo si intende sottoscritto tra l'utente e EA Swiss Sàrl.</span></p>
<p><b>Se l'utente risiede nello SEE, nel Regno Unito, in Svizzera, Brasile, Hong Kong, Messico o Russia,</b> (i) il presente Accordo si intende sottoscritto tra l'utente e EA Swiss Sàrl, società iscritta nel Registro delle imprese di Ginevra con il numero CH-660-2328005-8 e sede all'indirizzo 8 Place du Molard, 1204 Ginevra, Svizzera; (ii) il presente Accordo e l'utilizzo dei servizi EA da parte dell'utente sono disciplinati dalle leggi del paese di residenza dell'utente; e (iii) l'utente accetta espressamente che qualsiasi controversia o azione legale derivante da o relativa al presente Accordo o ai servizi EA sarà sottoposta alla giurisdizione esclusiva dei tribunali del paese di residenza dell'utente.</p>
<p><b>Se l'utente risiede nella Repubblica di Corea</b>, (i) il presente Accordo si intende sottoscritto tra l'utente e EA Swiss Sàrl, una società iscritta nel registro delle imprese di Ginevra con il numero CH-660-2328005-8 e sede all'indirizzo 8 Place du Molard, 1204 Ginevra, Svizzera; (ii) il presente Accordo e l'utilizzo dei servizi EA da parte dell'utente sono disciplinati dal diritto coreano, escluse le disposizioni di diritto internazionale privato; e (iii) l'utente accetta espressamente che qualsiasi controversia o azione legale derivante da o relativa al presente Accordo o ai servizi EA sarà sottoposta alla giurisdizione esclusiva dei tribunali coreani.</p>
<p><b>Se l'utente risiede negli Stati Uniti, in Canada o in Giappone,</b> (i) il presente Accordo si intende sottoscritto tra l'utente ed Electronic Arts Inc., 209 Redwood Shores Parkway, Redwood City, CA 94065, USA; (ii) il presente Accordo e la fruizione dei servizi EA da parte dell'utente sono disciplinati dalle leggi dello Stato della California, escluse le disposizioni di diritto internazionale privato, e (iii) l'utente accetta esplicitamente l'esclusiva giurisdizione dei tribunali federali o statali della Contea di Santa Mateo in California per qualsiasi controversia o causa legale derivante dal presente Accordo o dai servizi EA o relativa agli stessi che non sia soggetta alla clausola arbitrale di cui al prosieguo, e acconsente espressamente all'esercizio della giurisdizione <i>in personam</i> di tali tribunali.</p>
<p><b>Se l'utente risiede in un qualsiasi altro paese,</b> (i) il presente Accordo si intende sottoscritto tra l'utente e EA Swiss Sàrl, una società iscritta nel registro delle imprese di Ginevra con il numero CH-660-2328005-8 e sede all'indirizzo 8 Place du Molard, 1204 Ginevra, Svizzera; (ii) il presente Accordo e la fruizione dei servizi EA da parte dell'utente sono disciplinati dalle leggi dello Stato della California, escluse le disposizioni di diritto internazionale privato, e (iii) l'utente accetta esplicitamente l'esclusiva giurisdizione dei tribunali federali o statali della Contea di Santa Mateo in California per qualsiasi controversia o causa legale derivante dal presente Accordo o dai servizi EA o relativa agli stessi che non sia soggetta alla clausola arbitrale di cui al prosieguo, e acconsente espressamente all'esercizio della giurisdizione <i>in personam</i> di tali tribunali.</p>
<p>Le parti convengono di non applicare al presente Accordo, né ad eventuali controversie da questo derivanti o collegate, la Convenzione delle Nazioni Unite sui contratti di Compravendita Internazionale delle Merci (Vienna, 1980).</p>
<h3>C. Esportazione</h3>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">L'utente deve rispettare tutte le leggi sulle esportazioni e conferma di non essere un soggetto interdetto ai sensi delle leggi sulle esportazioni.</span></p>
<p>L'utente accetta di rispettare le leggi statunitensi e le altre leggi applicabili sul controllo delle esportazioni e accetta di non trasferire il servizio EA a una destinazione nazionale o internazionale proibita da tali leggi. Inoltre riconosce di non essere un soggetto con cui a EA sia proibito intrattenere rapporti commerciali in base a tali leggi sul controllo delle esportazioni.</p>
<h2><a name="section14"></a>14. Modifiche al presente Accordo</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">EA ha il diritto di aggiornare il presente Accordo in qualsiasi momento. Qualora l'utente non accetti alcune modifiche essenziali, potrebbe vedersi preclusa la possibilità di giocare con i giochi EA.</span></p>
<p>EA si riserva la facoltà di modificare periodicamente questo Accordo, si prega quindi di riesaminarlo di frequente. Per i giocatori EA che hanno accettato una versione precedente dell'Accordo, le revisioni entreranno in vigore 30 giorni dopo la pubblicazione su <a href="https://tos.ea.com/legalapp/WEBTERMS/US/it/PC/" style="color: #3300cc;">terms.ea.com/it</a>. L'uso continuativo da parte dell'utente dei servizi EA implica l'accettazione delle modifiche. Una volta che l'utente avrà accettato una versione dell'Accordo, non apporteremo future modifiche sostanziali senza il suo esplicito consenso. Se gli viene chiesto di accettare modifiche sostanziali a questo Accordo e si rifiuta di farlo, l'utente potrebbe non essere in grado di continuare a fruire del servizio EA.</p>
<h2><a name="section15"></a>15. Risoluzioni delle controversie tramite arbitrato vincolante</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">Il presente articolo si applica solo se l'utente risiede al di fuori di Quebec, Russia, Svizzera, Brasile, Messico, Stati membri dello SEE, Regno Unito e Repubblica di Corea.<br><br>In caso di controversia, l'utente accetta di inviare i dettagli per iscritto a EA e, successivamente, di avviare un arbitrato. L'utente accetta che qualsiasi pretesa nei confronti di EA sia avanzata come soggetto singolo e non nell'ambito di un'azione rappresentativa o una class action.</span></p>
<p><b>QUESTO ARTICOLO SI APPLICA A TUTTI I CONSUMATORI E I SOGGETTI CHE HANNO ACCETTATO I TERMINI DEL PRESENTE ACCORDO. ESCLUDE I RESIDENTI IN QUEBEC, RUSSIA, SVIZZERA, BRASILE, MESSICO, STATI MEMBRI DEL SEE, REGNO UNITO E REPUBBLICA DI COREA. ACCETTANDO I TERMINI DI QUESTO ACCORDO, L'UTENTE ED EA RINUNCIANO ESPRESSAMENTE AL DIRITTO DI RICORRERE A UN PROCESSO TRAMITE GIURIA E AL DIRITTO DI PARTECIPARE A UNA CLASS ACTION.</b></p>
<p>Il presente articolo 15 propone un modo semplificato per la risoluzione di eventuali controversie tra le parti. La maggior parte dei problemi degli utenti può essere risolta rapidamente ed esaustivamente effettuando l'accesso all'interfaccia dell'assistenza clienti di EA tramite il proprio account all'indirizzo <a href="https://help.ea.com/it/" style="color: #3300cc;">help.ea.com/it</a>. Qualora EA non fosse in grado di risolvere il problema dell'utente, questi ed EA accettano di essere vincolati alla procedura stabilita nel presente articolo per la risoluzione di qualunque controversia.</p>
<p>Il presente articolo 15 costituisce un accordo fra l'utente e EA e si applica ai rispettivi agenti, dipendenti, società controllate, predecessori, successori, beneficiari e assegnatari. Il presente accordo di arbitrato concerne una transazione commerciale interstatale, perciò l'interpretazione e l'applicazione del presente articolo 15, e qualsiasi arbitrato eseguito secondo i principi dell'articolo 15, sono regolate dal Federal Arbitration Act. Questo articolo 15 deve essere interpretato in senso ampio e resta valido anche dopo la risoluzione del presente Accordo.</p>
<h3>A. Controversie gestite mediante arbitrato</h3>
<p>Tutte le dispute, le pretese o le controversie derivanti dal presente Accordo, da qualsiasi servizio EA e relativa commercializzazione o dal rapporto tra l'utente e EA, oppure relativa agli stessi, comprese la validità, l'applicabilità e l'ambito del presente articolo 15 ("Controversie"), sono risolte esclusivamente tramite arbitrato vincolante. Ciò include rivendicazioni maturate prima dell'adesione dell'utente al presente Accordo. Le uniche Controversie non contemplate dal presente articolo 15 sono rivendicazioni (i) riguardanti la violazione, la protezione o la validità di segreti commerciali, copyright, diritti di marchi o brevetti facenti capo all'utente, a EA o ai concessori di licenze di EA; (ii) volte a far rispettare, se l'utente risiede in Australia, un diritto previsto dalle leggi australiane a tutela dei consumatori; e (iii) portate davanti a un tribunale dedicato alla risoluzione di controversie minori.</p>
<h3>B. Negoziazioni informali</h3>
<p>L'utente e EA devono tentare di risolvere qualsiasi Controversia per vie informali per almeno 30 giorni prima di intentare l'arbitrato. Le negoziazioni informali avranno inizio dopo il ricevimento di una notifica scritta inviata da una parte all'altra ("Notifica di Controversia"). La Notifica di Controversia deve: (a) includere il nome completo e i recapiti della parte che si dichiara lesa; (b) descrivere la natura e i fondamenti della rivendicazione o della controversia; e (c) precisare gli specifici mezzi di riparazione richiesti. EA invierà la propria Notifica di Controversia all'indirizzo di fatturazione o all'indirizzo e-mail dell'utente. L'utente dovrà inviare la propria Notifica di Controversia a: Electronic Arts Inc., 209 Redwood Shores Parkway, Redwood City CA 94065, ATTENTION: Legal Department.</p>
<h3>C. Arbitrato vincolante</h3>
<p>Se l'utente e EA non riescono a comporre una Controversia in modo informale, possono decidere di risolverla in modo definitivo ed esclusivo attraverso un arbitrato vincolante. Il ricorso all'arbitrato di una parte è definitivo e vincolante per l'altra. L'arbitrato sarà gestito dall'American Arbitration Association (Associazione americana di arbitrato) ai sensi delle proprie Consumer Arbitration Rules (Regole d'arbitrato riguardanti il consumatore) ("AAA Consumer Rules", "Regole riguardanti il consumatore dell'AAA"), consultabili all'indirizzo <a href="https://www.adr.org/" style="color: #3300cc;">www.adr.org</a> o chiamando il numero 1-800-778-7879, con le seguenti modifiche:</p>
<p>1. Le spese dell'arbitrato sono disciplinate dalle AAA Consumer Rules (Regole riguardanti il consumatore dell'AAA). Se l'arbitro ritiene che tali costi siano eccessivi o se l'utente invia a EA, all'indirizzo della Notifica di Controversia, una comunicazione in cui dichiara di non essere in grado di pagare le spese amministrative necessarie all'avvio di un arbitrato, EA pagherà tutte le spese amministrative dell'AAA.</p>
<p>2. Se la Controversia ha un valore che supera i 25.000 dollari statunitensi, l'arbitrato sarà effettuato unicamente sulla base dell'invio di documenti scritti.</p>
<p>3. Durante il procedimento, le parti possono presentare qualsiasi istanza.</p>
<p>4. L'arbitro esprimerà la sua decisione per iscritto e tale documento includerà i risultati e le conclusioni su cui si basa tale decisione. L'arbitro ha il potere di riconoscere qualsiasi rimedio consentito dal diritto applicabile, ma solo nei confronti di un soggetto singolo. L'arbitro può stabilire un provvedimento dichiarativo o ingiuntivo unicamente a favore della parte individuale richiedente un risarcimento e solo nella misura necessaria a soddisfare la richiesta di tale parte individuale.</p>
<p>L'arbitro sarà tenuto a rispettare il diritto applicabile; in caso di inosservanza del diritto applicabile, il lodo potrà essere impugnato. L'utente ed EA possono intentare azioni per esigere l'arbitrato, sospendere i procedimenti in corso o confermare, modificare, invalidare o sottoporre a giudizio il verdetto stabilito dall'arbitro.</p>
<h3>D. Limitazioni</h3>
<p><b>L'UTENTE E EA CONCORDANO CHE PER QUALSIASI CONTROVERSIA OGNI PARTE PUÒ AVANZARE PRETESE NEI CONFRONTI DELL'ALTRA PARTE SOLO NEI LIMITI DELLA PROPRIA CAPACITÀ INDIVIDUALE E NON COME ATTORE IN GIUDIZIO IN UNA QUALSIASI AZIONE A CARATTERE COLLETTIVO O RAPPRESENTATIVO.</b> L'arbitro non potrà accorpare le rivendicazioni di un altro individuo con quelle dell'utente e non potrà presiedere procedimenti a carattere rappresentativo o di classe di qualunque genere. Se questo paragrafo D risultasse inapplicabile, l'intero accordo di arbitrato dovrà considerarsi nullo e non valido.</p>
<h3>E. Luogo</h3>
<p>Se l'utente risiede negli Stati Uniti, l'arbitrato si terrà nella contea di residenza. Per chi non risiede negli Stati Uniti, l'arbitrato dovrà essere avviato nella Contea di San Mateo, Stato della California, Stati Uniti d'America; l'utente ed EA acconsentono di sottoporsi all'esercizio della giurisdizione personale di tale tribunale ai fini dell'esecuzione dell'arbitrato, della sospensione di procedimenti in corso o della conferma, modifica, annullamento o sottoposizione a giudizio del risarcimento stabilito dall'arbitro.</p>
<h3>F. Risarcimento</h3>
<p>Se la sentenza dell'arbitro è favorevole alle rivendicazioni dell'utente nei confronti di EA e stabilisce un risarcimento superiore, in valore pecuniario, a quello proposto nell'ultima offerta di negoziazione sottoscritta da EA prima dell'invio delle sue richieste scritte finali all'arbitro, EA dovrà:</p>
<p>1. pagare all'utente il 150% del risarcimento stabilito dall'arbitro, fino a 5.000 $ oltre il risarcimento stesso; nonché</p>
<p>2. rimborsare le spese di arbitrato pagate dall'utente all'AAA.</p>
<h3>G. Modifiche alla presente clausola arbitrale</h3>
<p>EA non applicherà modifiche sostanziali al presente accordo di arbitrato, se non espressamente accettate dall'utente.</p>
<h3>H. Divisibilità</h3>
<p>Qualora una qualsiasi clausola del presente articolo 15 (che non sia la clausola sulla rinuncia alla class action di cui al paragrafo D sopra) sia ritenuta non azionabile in giudizio perché precluderebbe una specifica pretesa o uno specifico rimedio (come il rimedio inibitorio di pubblica utilità), tale pretesa o rimedio (e solo tale pretesa o rimedio) saranno separati dall'arbitrato e potranno essere portati all'attenzione di un giudice, mentre qualsiasi altra pretesa o rimedio sarà oggetto di arbitrato. Qualora una qualsiasi clausola del presente articolo 15 (che non sia la clausola sulla rinuncia alla class action di cui al paragrafo D sopra) sia ritenuta non azionabile in giudizio per qualsiasi altra ragione, tale clausola sarà considerata non valida e il resto dell'articolo conserverà piena validità ed efficacia.</p>
<h2><a name="section16"></a>16. Termini aggiuntivi per PlayStation®</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">Per gli acquisti su PlayStation™Store si applicano termini aggiuntivi.</span></p>
<p><b>Per acquisti su PlayStation™Store in Europa</b></p>
<p>Tutti i contenuti acquistati in un negozio in-game saranno acquistati da Sony Interactive Entertainment Network Europe Limited ("SIENE") e saranno soggetti ai Termini di servizio e alle Condizioni d'uso di PlayStation™Network disponibili su PlayStation™Store. Consulta i diritti d'uso per ogni acquisto effettuato, poiché possono differire in base al contenuto. Se non diversamente specificato, i contenuti disponibili nei negozi in-game sono rivolti ad utenti con la stessa età consigliata per il gioco.</p>
<h2><a name="section17"></a>17. Termini aggiuntivi applicabili agli acquisti per dispositivi mobili</h2>
<p style="background-color: #3300cc; padding: 10px; font-size: 13pt; font-weight: normal; color: #ffffff;"><span style="font-size: 16pt; font-weight: normal;">ⓘ</span> <span style="margin-left: 20px;">Gli acquisti per dispositivi mobili sono regolati da termini aggiuntivi.</span></p>
<p>Se l'utente vive negli Stati Uniti, in Canada o in Giappone, il venditore del contenuto e dei diritti acquistati da EA per l'utilizzo su un dispositivo mobile è Electronic Arts Inc.; se l'utente vive in un altro paese, il rivenditore del contenuto e dei diritti acquistati da EA è EA Swiss Sàrl. Qualsiasi consociata di EA identificata come venditrice del contenuto e dei diritti sul negozio di app per dispositivi mobili agisce in qualità di agente di Electronic Arts Inc. o di EA Swiss Sàrl.</p>
<br><br><strong>Ultimo aggiornamento: 7 novembre 2022</strong><br><br><a href="https://tos.ea.com/legalapp/WEBTERMS/US/it/PC/previousversions">Precedente accordo con l'utente / termini di servizio</a><br><br><br></div></body></html>